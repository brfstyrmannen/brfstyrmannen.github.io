---
title: Stadgar
layout: home
---

# Stadgar Riksbyggen Bostadsrättsförening Styrmannen
Registrerades hos Bolagsverket 2024-07-29 11:55 [R327625/24]  
Organisationsnummer: 385000-3539  

Innehåll  

Föreningen  
§ 1	Namn, ändamål och säte
§ 2	Upplåtelsens omfattning med mera
§ 3	Definitioner

Medlemskap
§ 4	Föreningens medlemmar
§ 5	Allmänna bestämmelser om medlemskap
§ 6	Rätt till medlemskap vid övergång av bostadsrätt
  
Upplåtelse och övergång av bostadsrätt  
§ 7	Upplåtelseavtal  
§ 8	Förhandsavtal  
§ 9	Överlåtelseavtal  
§ 10	Ogiltighet vid vägrat medlemskap  
§ 11	Särskilda regler vid övergång av bostadsrätt  
§ 12	Betalningsansvar efter övergång av bostadsrätt  
§ 13	Åtgärder i lägenheten som vidtagits av tidigare innehavare  
§ 14	Avsägelse av bostadsrätt  
§ 15	Hävning av upplåtelseavtalet  
  
Avgifter till föreningen  
§ 16	Allmänt om avgifter till föreningen  
§ 17	Årsavgift och andelstal  
§ 18	Överlåtelseavgift, pantsättningsavgift och avgift vid upplåtelse i andra hand  
§ 19	Ränta och inkassoavgift vid försenad betalning  
§ 20	Övriga avgifter  
§ 21	Föreningens legala panträtt  
  
Användning av lägenheten  
§ 22	Avsett ändamål  
§ 23	Sundhet, ordning och skick  
§ 24	Upplåtelse av lägenheten i andra hand  
§ 25	Inneboende  
  
Underhåll av lägenheten  
§ 26	Allmänt om bostadsrättshavarens ansvar  
§ 27	Balkong, altan, takterrass, uteplats  
§ 28	Våtutrymmen och kök  
§ 29	Föreningens ansvar  
§ 30	Reparationer på grund av brand- eller vattenledningsskada  
§ 31	Bostadsrättshavarens skyldighet att anmäla brister  
§ 32	Föreningen får utföra underhållsåtgärd som bostadsrättshavaren svarar för  
§ 33	Ersättning för inträffad skada  
§ 34	Avhjälpande av brist på bostadsrättshavarens bekostnad  
§ 35	Föreningens rätt till tillträde till lägenhet  
§ 36	Ändring av lägenhet  
  
Underhåll av fastigheten och underhållsfonder  
§ 37	Underhållsplan för föreningens fastighet med byggnader  
§ 38	Fonder för underhåll  
  
Förverkande av nyttjanderätten till lägenheten  
§ 39	Förverkandegrunder  
§ 40	Hinder för förverkande  
§ 41	Möjlighet att vidta rättelse med mera  
§ 42	Återvinning vid försenad årsavgiftsbetalning eller avgift för andrahandsupplåtelse  
§ 43	Skyldighet att avflytta  
§ 44	Rätt till ersättning för skada vid uppsägning  
§ 45	Förfarandet vid uppsägning  
§ 46	Tvångsförsäljning  
  
Styrelse och valberedning  
§ 47	Allmänt  
§ 48	Ledamöter och suppleanter  
§ 49	Ordförande, sekreterare med flera  
§ 50	Sammanträden  
§ 51	Styrelsens beslutsförhet  
§ 52	Protokoll  
§ 53	Vissa beslut  
§ 54	Firmateckning  
§ 55	Besiktningar  
§ 56	Likhetsprincipen  
§ 57	Valberedning  
  
Föreningsstämma  
§ 58	När stämma ska hållas  
§ 59	Dagordning  
§ 60	Kallelse  
§ 61	Motioner  
§ 62	Rösträtt, ombud och biträde  
§ 63	Beslut och omröstning  
§ 64	Särskilda villkor för vissa beslut  
§ 65	Ändring av stadgarna  
  
Årsredovisning, räkenskaper och revision  
§ 66	Räkenskapsår  
§ 67	Årsredovisning och fördelning av överskott  
§ 68	Revisorer  
§ 69	Revisorernas granskning  
§ 70	Årsredovisningen och revisorernas berättelse  
  
Övrigt  
§ 71	Medlemskap i Riksbyggen intresseförening  
§ 72	Meddelanden till medlemmarna  
§ 73	Fördelning av tillgångar om föreningen upplöses  
§ 74	Annan lagstiftning  
  
Bestämmelser med grå markering i vänsterkanten baseras på lagtext och kan som huvudregel inte ändras.  

## Föreningen
### § 1 Namn, ändamål och säte
Föreningens namn är Riksbyggen Bostadsrättsförening Styrmannen.  
Föreningen har till ändamål att främja medlemmarnas ekonomiska intressen genom att i föreningens hus, mot ersättning, till föreningens medlemmar upplåta bostadslä­genheter för permanent boende, och i förekommande fall lokaler, till nyttjande utan begränsning i tiden.  
Föreningen ska i sin verksamhet främja de kooperativa principerna såsom de kommer till uttryck i dessa stadgar och verka för en socialt, ekonomiskt och miljömässigt hållbar utveckling.  
Föreningens styrelse ska ha sitt säte i Gävle kommun.  
  
§ 2 Upplåtelsens omfattning med mera  
Upplåtelse och utövande av bostadsrätt sker på de villkor som anges i upplåtelseavtalet, föreningens ekono­miska plan, dessa stadgar och bostadsrättslagen.  
En upplåtelse av bostadsrätt får endast avse hus eller del av hus. En upp­låtelse får dock även omfatta mark som ligger i anslutning till fö­reningens hus, om marken ska an­vändas som komplement till nyttjandet av huset eller del av huset.  
  
§ 3 Definitioner  
Med bostadsrätt avses den rätt i föreningen som en medlem har till följd av upplåtel­sen.  
En lägenhet kan vara en bostadslägenhet eller en lokal. Med bostadslägenhet avses en lägenhet som helt eller inte till oväsentlig del är avsedd att användas som bostad. Med lokal avses annan lägenhet än bostadslägenhet. Till lägenhet kan höra mark.  
Medlem som innehar bostadsrätt kallas bostadsrättshavare.  
Medlemskap  
  
§ 4 Föreningens medlemmar  
Medlemskap kan beviljas  
    a) fysisk eller juridisk person som kommer att erhålla bostadsrätt i föreningen till följd av upplåtelse från föreningen eller som övertar bostadsrätt i föreningens hus,  
    b) Riksbyggen ekonomisk förening, nedan ”Riksbyggen”.  
  
§ 5 Allmänna bestämmelser om medlemskap  
Fråga om att anta medlem i föreningen avgörs av styrelsen med iakttagande av be­stämmel­serna i dessa stadgar och i bostadsrättslagen.  
Styrelsen är skyldig att utan dröjsmål, dock senast inom en (1) månad från det att skriftlig och fullständig ansökan om medlemskap kom in till föreningen, avgöra frågan om medlem­skap.  
Medlemskap får inte vägras på grund av kön, könsöverskridande identitet eller uttryck, etnisk tillhörighet, religion eller annan trosuppfattning, funktionsnedsättning, sexuell läggning eller ålder.  
Annan juridisk person än kommun eller region som förvärvat bostadsrätt till bo­stadslä­genhet får vägras medlemskap.  
Medlem som upphör att vara bostadsrättshavare ska anses ha utträtt ur föreningen.  
  
§ 6 Rätt till medlemskap vid övergång av bostadsrätt  
Den till vilken en bostadsrätt övergått får inte vägras inträde i föreningen om de vill­kor för medlem­skap som anges i dessa stadgar är uppfyllda och föreningen skäligen bör godta ho­nom eller henne som bostads­rättshavare.  
Vid förvärv av bostadslägenhet får medlemskap endast beviljas den som permanent ska bosätta sig i lägenheten. Vid andelsförvärv, där bostadsrätten efter förvärvet innehas av förälder/föräldrar och barn, äger dock styrelsen rätt att bevilja undantag från bosättningskravet och bevilja medlemskap åt förvärvare som inte avser att permanent bosätta sig i lägenheten förutsatt att någon av andelsägarna avser att göra så. Se dock följande stycke angående styrelsens rätt att neka medlemskap vid andelsförvärv.  
Den som förvärvat andel i bostadsrätt får vägras medlemskap. Om bostadsrätten efter förvärvet innehas av makar, eller om bostadsrätten avser en bostadslägenhet, sådana sambor på vilka sambolagen (2003:376) är tillämplig, gäller dock vad som anges i 2 kap. 3 och 5 §§ bostadsrättslagen.  
Om en bostadsrätt har övergått till bostadsrättshavarens make får ma­ken inte vägras inträde i föreningen. Ej heller får medlemskap vägras när bostadsrätt till en bostadslä­genhet övergått till annan närstående person som varaktigt sammanbodde med bo­stadsrättshavaren vid övergången.  
Upplåtelse och övergång av bostadsrätt  
§ 1 Upplåtelseavtal  
Upplåtelse av en lägenhet med bostadsrätt ska ske skriftligen och undertecknas av parterna. I upplåtelsehandlingen ska parternas namn anges liksom den lägenhet med eventuell mark och andra utrymmen som upplåtelsen avser samt de belopp som ska betalas i insats, årsavgift och i förekommande fall upplåtelseav­gift.  
§ 2 Förhandsavtal  
Föreningen får i enlighet med bestämmelserna i 5 kap. bostadsrättslagen ingå avtal om att i framtiden upplåta lägenhet med bostadsrätt. Ett sådant avtal kallas för­handsavtal.  
§ 3 Överlåtelseavtal  
Ett avtal om överlåtelse av en bostadsrätt genom köp ska upprättas skriftligen och skrivas under av säljare och köpare. Köpehandlingen ska innehålla uppgift om den lägenhet som överlåtelsen avser samt om priset. Motsvarande gäller i tillämpliga delar vid byte eller gåva.  
En överlåtelse som inte uppfyller ovan är ogiltig. Väcks inte talan om överlåtel­sens ogil­tighet inom två år från den dag då överlåtelsen skedde, är rätten till sådan talan förlorad. 
Om säljaren och köparen vid sidan av köpehandlingen kommit överens om ett annat pris än det som anges i köpehandlingen, är den överenskommelsen ogiltig. Mellan säljaren och köparen gäller i stället det pris som anges i köpehandlingen. Priset får dock jämkas, om det är oskäligt att det ska vara bin­dande. Vid denna bedömning ska hänsyn tas till köpe­handlingens innehåll, omständigheterna vid avtalets till­komst, senare inträffade förhållan­den och omständigheterna i övrigt.
§ 4 Ogiltighet vid vägrat medlemskap
En överlåtelse är ogiltig om den som en bostadsrätt övergått till vägras medlemskap i föreningen. Detta gäl­ler dock inte vid exekutiv försäljning av bostadsrätten eller vid tvångsförsäljning enligt 8 kap. bostads­rättslagen. Om förvärvaren i sådant fall vägras inträde i föreningen ska föreningen lösa bostadsrätten mot skälig ersättning, utom i fall då en juridisk person enligt § 11 andra stycket får utöva bostadsrätten utan att vara medlem.
En överlåtelse som avses i § 11 femte stycket är ogiltig om föreskrivet samtycke inte erhålls.
§ 5 Särskilda regler vid övergång av bostadsrätt
När en bostadsrätt överlåtits från en bostadsrättshavare till en ny innehavare, får denne utöva bo­stadsrätten endast om han eller hon är eller antas till medlem i bostadsrätts­föreningen, såvida inte annat anges nedan.
En juridisk person får utöva bostadsrätten utan att vara medlem i föreningen om den juridiska personen har förvärvat bostadsrätten vid exekutiv försäljning eller tvångsförsälj­ning enligt 8 kap. bo­stadsrättslagen och då hade panträtt i bostadsrät­ten. Tre (3) år efter för­värvet får föreningen uppmana den juridiska personen att inom sex (6) månader från upp­maningen visa att någon som inte får vägras inträde i föreningen har förvärvat bostadsrät­ten och sökt medlemskap. Om uppmaningen inte följs får bostadsrätten tvångsförsäljas en­ligt 8 kap. bostadsrättslagen för den juridiska personens räkning.
Ett dödsbo efter en avliden bostadsrättshavare får utöva bostadsrätten utan att vara med­lem i föreningen. Tre (3) år efter dödsfallet får föreningen uppmana döds­boet att inom sex (6) månader från uppmaningen visa att bostadsrät­ten har ingått i bodel­ning eller arvskifte med anled­ning av bostadsrättshavarens död eller att någon, som inte får vägras inträde i föreningen, har förvär­vat bostadsrätten och sökt medlemskap. Om upp­maningen inte följs, får bostadsrätten tvångsförsäljas enligt 8 kap. bostadsrättslagen för dödsboets räkning.
Om en bostadsrätt övergått genom bodelning, arv, testamente, bolagsskifte eller liknande förvärv och förvärvaren inte antagits till medlem får föreningen uppmana förvärvaren att inom sex (6) månader från uppmaningen visa att någon, som inte får vägras inträde i före­ningen, har förvärvat bostadsrät­ten och sökt medlemskap. Om uppmaningen inte följs, får bostadsrätten tvångsförsäljas enligt 8 kap. bostads­rättslagen för för­värvarens räkning.
En juridisk person som är medlem i föreningen får inte utan styrelsens samtycke genom överlåtelse förvärva en bostadsrätt till en bostadslä­genhet. 
Samtycke behövs dock inte vid
    1. förvärv vid exekutiv försäljning eller tvångsförsäljning enligt 8 kap. bostadsrättsla­gen, om den juridiska personen hade panträtt i bostadsrätten, eller
    2. förvärv som görs av en kommun eller en region.
§ 6 Betalningsansvar efter övergång av bostadsrätt
Den som förvärvar en bostadsrätt svarar inte för de betalningsförpliktelser som den från vilken bo­stadsrätten har övergått hade mot bostadsrättsföreningen. 
När en bo­stadsrätt övergått genom bodel­ning, arv, testamente, bolagsskifte eller liknande för­värv, svarar dock förvärvaren tillsammans med den från vilken bostadsrätten övergått för de förplik­telser som denne haft som innehavare av bostadsrätten.
§ 7 Åtgärder i lägenheten som vidtagits av tidigare innehavare 
Bostadsrättshavaren ansvarar för åtgärder i lägenheten som har vidtagits av tidigare innehavare av bostadsrätten.
§ 8 Avsägelse av bostadsrätt
En bostadsrättshavare får avsäga sig bostadsrätten tidigast efter två (2) år från upplåtelsen och däri­genom bli fri från sina förpliktelser som bostadsrättshavare. Av­sägelse ska göras skriftligen hos sty­relsen. 
Vid en avsägelse övergår bostadsrätten till föreningen vid det må­nadsskifte som in­träffar närmast efter tre (3) månader från avsägelsen eller vid det senare månads­skifte som angetts i denna. Bostadsrätten övergår till föreningen utan ersättning till bostadsrättshavaren. 
§ 9 Hävning av upplåtelseavtalet
Om bostadsrättshavaren inte i rätt tid betalar insats eller upplåtelseavgift som ska betalas innan lägenheten får tillträdas och sker inte heller rättelse inom en (1) månad från anmaning, får föreningen häva upplåtelseavtalet. Detta gäller inte om lägenhe­ten tillträtts med styrel­sens medgivande. Om avtalet hävs, har föreningen rätt till ersättning för skada.
Avgifter till föreningen
§ 1 Allmänt om avgifter till föreningen
För varje bostadsrätt ska till föreningen betalas insats och årsavgift samt i före­kommande fall upplå­telseavgift, överlåtelseavgift, pantsättningsavgift och avgift för andrahandsupplåtelse.
Föreningen får i övrigt inte ta ut särskilda avgifter för åtgärder som föreningen ska vidta med an­ledning av bostadsrättslagen eller annan författning.
Insats, årsavgift, överlåtelseavgift, pantsättningsavgift, upplåtelseavgift samt avgift för andrahandsupplåtelse fast­ställs av styrelsen. Ändring av insats ska alltid beslutas av föreningsstämma.
Beslut om ändrade avgifter ska snarast meddelas bostadsrättshavarna.
Lägenheten får inte tillträdas första gången förrän fastställd insats och i förekom­mande fall upplåtel­seavgift inbetalats till föreningen, om inte styrelsen medgivit an­nat.
§ 2 Årsavgift och andelstal
               Fastställande av årsavgiften
Styrelsen ska fastställa årsavgiften. Årsavgiften ska fastställas så att föreningens ekonomi är långsiktigt hållbar.
Årsavgiften ska fördelas på föreningens bostadsrätter i förhållande till lägenheter­nas an­delstal. Vidare, om en kostnad som hänför sig till uppvärmning eller nedkylning av en lägenhet eller dess förseende med varmvatten eller elektrisk ström kan påföras bostadsrättshavaren efter individuell mätning, ska beräkningen av årsavgiften, till den del avgiften avser ersättning för sådan kostnad, ta sin utgångspunkt i den uppmätta förbrukningen. För andra kostnader kan styrelsen besluta om särskild debitering enligt följande stycke.
               Årsavgift enligt särskild debitering
Om genom mätning eller på annat sätt viss kostnad direkt kan fördelas på samtliga eller vissa lägen­heter, har styrelsen rätt att fördela berörda kostnader genom sär­skild debitering.
Om det för någon kostnad är uppenbart att viss annan fördelningsgrund än andelstal bör tillämpas har styrelsen rätt att besluta om sådan fördelnings­grund.
               Betalning av årsavgiften
Om inte styrelsen bestämt annat ska bostadsrättshavarna betala årsavgift i förskott förde­lat på må­nad för bostad och lokal. Betalning ska erläggas senast sista varda­gen före varje kalendermånads början.
Om bostadsrättshavaren betalar sin avgift på post eller bankkontor, anses beloppet ha kommit före­ningen tillhanda omedelbart vid betalningen. Lämnar bostadsrättshavaren ett betalningsuppdrag på avgiften genom en standardiserad betaltjänstlösning, anses beloppet ha kommit föreningen tillhanda när betalningsuppdraget togs emot av betaltjänstförmedlaren.
               Andelstal
Andelstal för varje bostadsrättslägenhet fastställs av styrelsen. Ändring av andelstal som medför rubbning av det inbördes förhållandet mellan andelstalen ska beslutas av före­ningsstämma, se § 64 punkt 5 nedan. Stämmobeslut avseende ändrade andelstal krävs dock inte vid ny- eller tilläggsupplåtelse av bostadsrätter, även om övriga bostadsrättshavares inbördes förhållande rubbas pga. upplåtelsen så länge inte någon av övriga bostadsrättshavare får en högre årsavgift än tidigare. Styrelsen får besluta om ändring av andelstal som inte medför rubbning av inbördes förhållanden. 
§ 3 Överlåtelseavgift, pantsättningsavgift och avgift vid upplåtelse i andra hand 
Om inte styrelsen beslutat annat äger föreningen rätt att vid övergång av bostadsrätt ta ut en överlå­telseavgift som ska betalas av den förvärvande bostadsrättshavaren. Överlåtelseavgiften uppgår till ett belopp mot­svarande tre och en halv (3,5) procent av gällande prisbasbelopp vid tidpunkten för överlåtelsen.
Om inte styrelsen beslutat annat äger föreningen rätt att vid pantsättning av bo­stadsrätt ta ut en pant­sättningsavgift som ska betalas av bostadsrättshavaren (pantsättaren). Pantsättningsavgiften upp­går till ett belopp motsvarande en och en halv (1,5) procent av gällande prisbasbelopp vid tidpunkten när föreningen underrättas om pantsättningen.
Om inte styrelsen beslutat annat äger föreningen rätt att vid upplåtelse av bostadsrätten i andra hand ta ut en avgift som ska betalas av bostadsrättshavaren. Avgiften per år får högst uppgå till ett belopp mot­svarande tio (10) procent av gällande prisbasbelopp för året lägenheten är upplåten i andra hand. Om lägenheten upplåts under del av år beräknas den högsta tillåtna avgiften efter det antal kalendermånader som lägenheten är upplåten.
§ 4 Ränta och inkassoavgift vid försenad betalning
Om inte årsavgiften eller annan avgift till föreningen betalas i rätt tid utgår dröjs­målsränta enligt rän­telagen (1975:635) på den obetalda avgiften från förfallodagen till dess att full be­talning sker.
Vid försenad betalning av avgift eller annan för­pliktelse mot föreningen ska bostadsrättshavaren även betala påminnelseavgift samt i förekom­mande fall inkassoavgift enligt lag (1981:739) om ersättning för inkassokost­nader med mera.
§ 5 Övriga avgifter
För tillkommande nyttigheter som utnyttjas endast av vissa medlemmar såsom upplåtelse av parke­ringsplats, extra förrådsutrymme och dylikt erläggs särskild ersättning som bestäms av styrelsen med iakttagande av jordabalken och annan lagstiftning.
§ 6 Föreningens legala panträtt
Föreningen har panträtt i bostadsrätten för sin fordran på obetalda avgifter i form av insats, årsavgift, upplåtelseavgift, överlåtelseavgift, pantsättningsavgift och avgift för andrahandsupplåtelse. Vid utmätning eller konkurs jämställs sådan panträtt med handpanträtt och den har företräde framför en panträtt som har upplåtits av en innehavare av bostadsrätten om inte annat följer av 7 kap. 31 § bostadsrättslagen.
Användning av lägenheten
§ 1 Avsett ändamål
Bostadsrättshavaren får inte använda lägenheten för något annat ändamål än det avsedda. Före­ningen får dock endast åberopa avvikelse som är av avsevärd bety­delse för föreningen eller någon annan medlem i föreningen. 
Det avsedda ändamå­let med en bostadslägenhet i föreningen är permanentbostad för bostadsrättshavaren såvida inte annat särskilt anges i upp­låtelseavtalet.
Bostadslägenhet som innehas med bostadsrätt av en juridisk person får endast användas för att i sin helhet upplåtas i andra hand som permanentbostad, om inte något annat har avtalats.
Om bostadsrättshavaren, med eller utan föreningens tillstånd, använder lägenheten för annat än avsett ändamål svarar bostadsrättshavaren för nedan angivna kostnader såvida inte annat avtalats;
    • kostnader för lägenhe­tens iordningstäl­lande för annat än avsett ändamål,
    • kostnader för ändringar i lägenhe­ten som påfordras av berörda myndigheter, 
    • ökade kostnader för föreningen som följer av den ändrade an­vändningen av lägenheten, samt
    • kostnader för lägenhetens återställande i ursprungligt skick.
§ 2 Sundhet, ordning och skick
När bostadsrättshavaren använder lägenheten ska han eller hon se till att de som bor i omgivningen inte utsätts för störningar som i sådan grad kan vara skadliga för hälsan eller annars försämra deras bostadsmiljö att de inte skäligen bör tålas. Bostadsrättshavaren ska även i övrigt vid sin användning av lägenheten iaktta allt som fordras för att bevara sundhet, ordning och gott skick inom eller utanför huset. Om föreningen antagit ordningsregler är bostadsrättshavaren skyldig att rätta sig efter dessa. 
Bostadsrättshavaren ska hålla noggrann tillsyn över att ovan angivna åligganden fullgörs också av dem som han eller hon svarar för enligt bostadsrättslagen.
Om det förekommer störningar i boendet ska föreningen
    1. ge bostadsrättshavaren tillsägelse att se till att störningarna omedelbart upphör, och 
    2. om det är fråga om en bostadslägenhet, underrätta socialnämnden i den kommun där lägenheten är belägen om störningarna.
Vid störningar som är särskilt allvarliga med hänsyn till deras art eller omfattning har föreningen rätt att säga upp bostadsrättshavaren utan tillsägelse. 
Om bostadsrättshavaren vet eller har anledning att misstänka att ett föremål är behäftat med ohyra får detta inte tas in i lägenheten.
§ 3 Upplåtelse av lägenheten i andra hand
En bostadsrättshavare får upplåta sin lägenhet i andra hand till annan för självständigt brukande endast om styrelsen ger sitt samtycke. 
Styrelsens samtycke krävs dock inte
    1. om en bostadsrätt har förvärvats vid exekutiv försäljning eller tvångsförsäljning enligt 8 kap. bo­stadsrättslagen av en juridisk person som hade panträtt i bostads­rätten och som inte antagits till medlem i föreningen, eller
    2. om lägenheten är avsedd för permanentboende och bostadsrätten till lägenheten innehas av en kommun eller en region. Styrelsen ska dock genast underrättas om upplåtelsen.
Vägrar styrelsen att ge sitt samtycke till en andrahandsupplåtelse får bostadsrättshavaren ändå upplåta sin lägenhet i andra hand, om hyresnämnden lämnar tillstånd till upplåtelsen. Tillstånd ska lämnas, om bostadsrättshavaren har skäl för upplåtelsen och föreningen inte har någon befogad anledning att vägra samtycke. Tillståndet ska begränsas till viss tid. 
I fråga om en bostadslägenhet som innehas av en juridisk person krävs det för tillstånd endast att föreningen inte har någon befogad anledning att vägra samtycke. Tillståndet kan begränsas till viss tid.
Ett tillstånd till andrahandsupplåtelse kan förenas med villkor.
§ 4 Inneboende
Bostadsrättshavaren får inte inrymma utomstående personer i lägenheten, om det kan med­föra men för föreningen eller någon annan medlem i föreningen.
Underhåll av lägenheten
§ 1 Allmänt om bostadsrättshavarens ansvar
Bostadsrättshavaren ska på egen bekostnad hålla lägenheten med tillhöriga ut­rymmen i gott skick. Om garage, förråd eller annat utrymme ingår i upplåtelsen eller hör till lägenheten gäller samma ansvarsfördelning för dessa som för lägenheten. Med ansvaret följer såväl underhålls- som reparationsskyldig­het. 
Bostadsrättshavaren är skyldig att följa de anvisningar som föreningen lämnar beträffande installationer avseende avlopp, värme, gas, elektricitet, vatten och ventilation i lägenheten samt att tillse att dessa installationer utförs fackmannamässigt. Notera att elinstallationer som huvudregel enbart får utföras av auktoriserad elinstallatör, eller någon som omfattas av elinstallationsföretagets egenkontrollprogram. Kontrollera alltid att elinstallationsföretaget finns i Elsäkerhetsverkets register och att företaget får utföra det aktuella arbetet. Det är bostadsrättshavarens ansvar att de elinstallationer som görs i lägenheten utförs korrekt. 
Inspektionsluckor måste bibehållas tillgängliga. 
Bostadsrätts­havarens ansvar avser även mark, om sådan ingår i upplåtelsen. Han eller hon är skyldig att följa de anvisningar som medde­lats rörande skötseln av marken. Föreningen svarar i övrigt för att fastigheten är väl underhållen och hålls i gott skick.
Om inte föreningen tecknat en försäkring med kollektivt bostadsrättstillägg bör bostadsrättshavaren teckna försäkring som omfattar bostadsrättshavarens reparations- och underhållsansvar enligt dessa stadgar.
Bostadsrättshavarens ansvar för lägenheten omfattar bland annat:
    • inredning och utrustning i kök, badrum och övriga utrymmen tillhörande lägenhe­ten
    • ytskikten samt underliggande skikt som krävs för att anbringa ytbeläggningen på ett fackmannamässigt sätt på rummens väggar, golv och tak samt undertak
    • icke bärande innerväggar
    • ledningar för avlopp, gas, vatten, ventilation och informationsöverföring som endast tjänar bostadsrättshavarens lägenhet, till de delar dessa är synliga i lägenheten
    • ledningar för elektricitet, såväl synliga som icke synliga i lägenheten (från och med huvudbrytaren i lägenhetens elcentral (säkringsskåpet))
    • lägenhetens elcentral (säkringsskåp), strömbrytare, eluttag och armaturer
    • anordningar för informationsöverföring som endast tjänar bostadsrättshavarens lägenhet, till de delar dessa är synliga i lägenheten 
    • elradiatorer (beträffande vattenfyllda radiatorer svarar bostadsrättshavaren endast för målning)
    • varmvattenberedare (förutsatt att den inte är integrerad med anordning som föreningen svarar för enligt § 29)
    • brandvarnare
    • eldstäder och braskaminer, dock ej tillhörande rökgångar utanför lägenheten
    • lägenhetens innerdörrar med tillhörande karmar och säkerhetsgrindar
    • lister, foder, socklar och stuckaturer
    • glas i fönster, dörrar och inglasningspartier
    • till dörrar, fönster och inglasningspartier hörande beslag, handtag, hakar, brytskydd, barnskyddsspärrar, spröjs, isolerglaskassett, fönsterkitt (på insidan och mellan fönster/dörrar/inglasningspartier), låsanordningar, nycklar, ringklocka, vädringsfilter, spaltventiler, gångjärn och tätningslister. Gångjärn som är en integrerad del av dörr- eller fönsterkonstruktionen svarar dock föreningen för. Föreningen svarar även för ytterdörrens tätningslister, som är en del av brandskyddet.
    • persienner
    • elektrisk golvvärme
Bostadsrättshavaren svarar vidare för all mål­ning förutom utvändig målning och kittning av ytter-, balkong- och altandörrar, ­fönsterbågar, dörr- och fönsterkarmar samt inglasningspartier. Bostadsrättshavaren svarar även för att funktionen i beslagningen av fönster och dörrar sköts och smörjs fortlöpande och att spaltventiler rengörs. 
Bostadsrättshavaren svarar därtill för all egendom som bostadsrättshavaren eller tidigare bostadsrättshavare tillfört lägenheten.
§ 2 Balkong, altan, takterrass, uteplats
Om lägenheten är utrustad med balkong, altan, takterrass eller uteplats svarar bostadsrättshavaren för renhållning och snöskottning. Vidare svarar bostadsrättshavaren för golvens ytskikt och insidan av sidopartier, fronter samt fristående tak. Ovanliggande balkongs golvplatta är inte tak i denna bemärkelse. Om lägenheten är utrustad med takterrass ska bostadsrättshavaren även se till att avrinning för dagvatten inte hindras. Målning ska ske enligt föreningens instruktioner.
§ 3 Våtutrymmen och kök
Beträffande våtutrymmen och kök gäller utöver vad som ovan sagts att bostadsrättshavaren svarar för all inredning och utrustning såsom bland annat:
    • ytskikt samt underliggande tätskikt (fuktisolerande skikt) på golv och väggar
    • klämring runt och insats i golvbrunn
    • rensning av golvbrunn, insats i golvbrunn, sil och vattenlås
    • inredning och belysningsarmaturer
    • elektrisk handdukstork
    • vitvaror och sanitetsporslin
    • tvätt- och diskmaskin inklusive ledningar och anslutningskopplingar på vattenledningen
    • armaturer för vatten, kranar inklusive kranbröst, blandare, duschmunstycke, packning, avstängningsventiler och anslutningskopplingar på vattenledning
    • vitvaror
    • köksfläkt, spiskåpa och ventilationsdon (om fläkten ingår i husets ventilationssystem svarar bostadsrättshavaren enbart för armaturer och strömbrytare samt för rengöring av dessa och byte av filter). Installation som påverkar ventilationen kräver styrelsens tillstånd. 
    • avfallskvarn
§ 4 Föreningens ansvar
Bostadsrättsföreningen svarar för underhåll och reparationer av nedan inredning och installationer förutsatt att föreningen försett lägenheten med dessa:
    • ledningar för avlopp, gas, elektricitet, vatten och informationsöverföring samt ventilationskanaler vilka tjänar mer än en lägenhet 
    • servisledning fram till huvudbrytare i lägenhetens elcentral

    • ledningar för avlopp, gas, vatten och informationsöverföring samt ventilationskanaler som finns i golv, tak, lägenhetsavskiljande eller bärande vägg 
    • värmepanna/värmepump
    • vattenfyllda radiatorer och därtill kopplade värmeledningar (bostadsrättshavaren svarar dock för målning)
    • golvbrunn
    • ytter-, balkong- och altandörrar med tillhörande karmar och tätningslister som är en del av brandskyddet
    • gångjärn vilka är en integrerad del av dörr- eller fönsterkonstruktionen
    • fönsterbågar och fönsterkarmar 
    • mål­ning av utsidan av ytter-, balkong- och altandörrar, ­fönsterbågar, dörr- och fönsterkarmar samt inglasningspartier
    • rökkanaler och rökgångar utanför lägenheten
    • postanordningar såsom fastighetsboxar, brevlådor, brevinkast och leveransboxar
    • vattenburen golvvärme som är en del av fastighetens uppvärmningssystem
    • solceller
    • staket
§ 5 Reparationer på grund av brand- eller vattenledningsskada
För reparationer på grund av brand- eller vattenledningsskada svarar bostadsrättshavaren endast om skadan uppkommit genom
    1. egen vårdslöshet eller försummelse, eller 
    2. vårdslöshet eller försummelse av 
    a) någon som hör till hushållet eller som besöker detsamma som gäst, 
    b) någon annan som är inrymd i lägenheten, eller 
    c) någon som utför arbete i lägenheten för bostadsrättshavarens räkning. 
För reparation på grund av brandskada som uppkommit genom vårdslöshet eller försummelse av någon annan än bostadsrättshavaren själv är dock bostadsrättshavaren ansvarig endast om han eller hon brustit i omsorg och tillsyn.
§ 6 Bostadsrättshavarens skyldighet att anmäla brister
Bostadsrättshavaren är skyldig att utan dröjsmål till föreningen anmäla fel och brister i sådan lägenhetsutrustning som föreningen svarar för enligt ovan. 
§ 7 Föreningen får utföra underhållsåtgärd som bostadsrättshavaren svarar för
Föreningen får åta sig att utföra underhållsåtgärd som bo­stads­rättshavaren ansvarar för enligt ovan. Beslut härom ska fattas på före­ningsstämma och bör endast avse åtgärder som företas i samband med omfattande underhåll eller om­byggnad av föreningens hus som berör bostadsrättshavarens lä­genhet.
§ 8 Ersättning för inträffad skada
Om föreningen vid inträffad skada blir ersättningsskyldig gentemot bostadsrättsha­vare för lägen­hets­utrustning eller personligt lösöre ska ersättningen beräknas med hänsyn till den skadade egen­domens värde omedelbart före skadetillfället. Särskilda regler gäller dock för brand- eller vattenledningsskada, se § 30 ovan.
§ 9 Avhjälpande av brist på bostadsrättshavarens bekostnad
Om bostadsrättshavaren försummar sitt underhållsansvar (enligt §§ 26-28), eller utför en tillståndspliktig förändring av lägenheten utan lov (enligt § 36) så att någon annans säkerhet äventyras eller det finns risk för omfattande skador på någon annans egendom och bostadsrättshavaren inte efter uppmaning avhjälper bristen i lägenhetens skick så snart som möjligt, får föreningen avhjälpa bristen på bostadsrättshavarens bekostnad. 
§ 10 Föreningens rätt till tillträde till lägenhet
Företrädare för föreningen har rätt att få komma in i lägenheten när det behövs för tillsyn eller för att utföra arbete som föreningen svarar för eller har rätt att utföra enligt § 34. När bostadsrättshavaren har avsagt sig bostadsrätten eller när bostads­rätten ska tvångsförsäljas är bostadsrättshavaren skyldig att låta lägen­heten visas på lämplig tid. Före­ningen ska se till att bostads­rättshavaren inte drabbas av större olägenhet än nödvändigt.
Bostadsrättshavaren är skyldig att tåla sådana inskränkningar i nyttjanderätten som föran­leds av nödvändiga åtgärder för att utrota ohyra i huset eller på marken, även om hans eller hennes lä­genhet inte besväras av ohyra.
Om bostadsrättshavaren inte lämnar tillträde till lägenheten när föreningen har rätt till det får Krono­fogden besluta om särskild handräckning.
§ 11 Ändring av lägenhet
Bostadsrättshavaren får inte utan styrelsens tillstånd utföra en åtgärd i lägenheten som innefattar
    1. ingrepp i en bärande konstruktion, 
    2. installation eller ändring av ledningar för avlopp, värme, gas eller vatten,
    3. installation eller ändring av anordning för ventilation,
    4. installation eller ändring av eldstad eller rökkanal, eller annan påverkan på brandskyddet, eller 
    5. någon annan väsentlig förändring av lägenheten.
För en lägenhet som har särskilda historiska, kulturhistoriska, miljömässiga eller konstnärliga värden krävs alltid tillstånd för en åtgärd som innebär att ett sådant värde påverkas.
Styrelsen får bara vägra att ge tillstånd till en åtgärd som avses i första stycket om åtgärden är till påtaglig skada eller olägenhet för föreningen. Ett tillstånd får förenas med villkor, exempelvis att bostadsrättshavaren står för de kostnader som åtgärden kan leda till för att fullgöra myndighetsbeslut. Om bostadsrättshavaren är missnöjd med styrelsens beslut får han eller hon begära att hyresnämnden prövar frågan. Förändringar i lägenheten ska alltid utföras fackmannamässigt.
               Tillbyggnad
Markiser, inglasning, belysningsarmaturer, kyl- och värmeanläggningar, solskydd, parabolantenner och andra liknande anordningar får bara monteras på husets utsida efter styrelsens skriftliga godkännande. Bostadsrättshavaren bär underhållsansvaret för sådana anordningar. Bostadsrättshavaren ska på egen bekostnad demontera anläggningen vid behov, exempelvis om det behövs för att föreningen ska kunna fullgöra sin underhållsskyldighet eller på grund av myndighetsbeslut. 
Underhåll av fastigheten och underhållsfonder
§ 1 Underhållsplan för föreningens fastighet med byggnader
Styrelsen ska upprätta och årligen följa upp underhållsplan för genomförande av under­hållet av föreningens fastighet/er med tillhörande byggnader.
§ 2 Fonder för underhåll
Inom föreningen ska bildas en fond för det planerade underhållet av föreningens fastig­het/er med tillhörande byggnader. Därutöver kan bildas bostadsrättshavarnas individuella fonder för underhåll av lägenheterna.
               Fond för planerat underhåll
Avsättning till föreningens underhållsfond sker årligen med belopp som för första året an­ges i eko­nomisk plan och därefter i underhållsplan enligt § 37 ovan.
               Fond för bostadsrättshavarnas underhåll
Bostadsrättshavarnas individuella underhållsfonder kan bildas genom årliga avsätt­ningar från bo­stadsrättshavarna. Styrelsen beslutar om avskaffande, inrättande av och årliga avsättningar till bostadsrättsha­varnas individuella underhållsfonder.
Förverkande av nyttjanderätten till lägenheten
§ 1 Förverkandegrunder
Nyttjanderätten till en lägenhet som innehas med bostadsrätt och som tillträtts är, med de begräns­ningar som följer av §§ 40 och 41 nedan, förverkad och före­ningen har rätt att säga upp bo­stadsrättshavaren till avflytt­ning,
               1. Dröjsmål med insats eller upplåtelseavgift
om bostadsrättshavaren dröjer med att betala insats eller upplåtelseavgift utöver två veckor från det att föreningen efter förfallodagen anmanat honom eller henne att fullgöra sin betalningsskyldighet,
               1 a. Dröjsmål med årsavgift eller avgift för andrahandsupplåtelse
om bostadsrättshavaren dröjer med att betala årsavgift eller avgift för andrahandsupplåtelse, när det gäller en bostadslägenhet mer än en vecka efter förfallodagen och när det gäller en lokal mer än två vardagar efter förfallodagen,
               2. Olovlig andrahandsupplåtelse
om bostadsrättshavaren utan behövligt samtycke eller tillstånd upplåter lägenhe­ten i andra hand,
               3. Annat ändamål eller inneboende till men för föreningen eller medlem
om lägenheten använts i strid med avsett ändamål eller om bostadsrättshavaren har inneboende till men för föreningen eller annan medlem, 
               4. Ohyra
om bostadsrättshavaren eller den som lägenheten upplåtits till i andra hand, ge­nom vårdslöshet är vållande till att det finns ohyra i lägenheten eller om bostads­rättshavaren genom att inte utan oskä­ligt dröjsmål underrätta styrelsen om att det finns ohyra i lägen­heten bidrar till att ohyran sprids i huset,
               5. Vanvård, störningar, brott mot sundhet, ordning och gott skick
om lägenheten på annat sätt vanvårdas eller om bostadsrättshavaren åsidosätter sina skyldigheter enligt § 23 vid användning av lägenheten eller om den som lägenheten upplåtits till i andra hand vid användning av denna åsidosätter de skyldigheter som en bostadsrättshavare enligt samma paragraf har,
               6. Vägrat tillträde
om bostadsrättshavaren inte lämnar tillträde till lägenheten enligt § 35 och han eller hon inte kan visa en giltig ursäkt för detta,
               7. Skyldighet av synnerlig vikt
om bostadsrättshavaren inte fullgör en skyldighet som går utöver det han eller hon ska göra enligt bostads­rättslagen, och det måste anses vara av synnerlig vikt för förening­en att skyldig­heten fullgörs,
               8. Brottsligt förfarande med mera
om lägenheten helt eller till väsentlig del används för sådan näringsverksamhet eller liknande verksamhet som är brottslig eller där brottsligt förfarande ingår till en inte oväsentlig del, eller används för tillfälliga sexuella förbindelser mot ersättning, eller
               9. Otillåtna om- och tillbyggnader i lägenheten
om bostadsrättshavaren utan styrelsens eller hyresnämndens tillstånd utför en åtgärd som anges i § 36.
§ 2 Hinder för förverkande
Nyttjanderätten är inte förverkad, om det som ligger bostadsrättshavaren till last är av ringa bety­delse. Inte heller är nyttjanderätten till en bostadslägenhet förverkad på grund av att en skyldighet som avses i § 39, punkt 7 ovan inte fullgörs, om bostadsrätts­havaren är en kommun eller en region och skyldig­heten inte kan fullgöras av en kommun eller en region. En skyldighet för bostadsrättshavaren att inneha anställning i ett visst företag eller någon liknande skyldighet får inte heller läggas till grund för förverkande.
§ 3 Möjlighet att vidta rättelse med mera
Bostadsrättshavaren får inte sägas upp på grund av ett sådant förhållande som avses i § 39 punkterna 2, 3, 5-7 eller 9, om han eller hon efter tillsägelse så snart som möjligt vidtar rättelse.
I fråga om bostadslägen­het får uppsägning inte ske på grund av olovlig andrahandsupplåtelse enligt § 39 punkt 2, eller på grund av otillåtna om- eller tillbyggnader enligt § 39 punkt 9, om bostadsrätts­havaren efter tillsägelse utan dröjsmål ansöker om tillstånd till upplåtelsen/åtgärden och får ansökan beviljad. Vid olovlig andrahandsupplåtelse och otillåtna om- eller tillbyggnader måste föreningen säga till bostadsrättshavaren att vidta rättelse inom två (2) månader från den dag föreningen fick reda på förhållandet för att bostadsrättshavaren ska få skiljas från lägenheten på den grunden.
Uppsägning av bostadslägenhet på grund av störningar i boendet enligt § 39 punkt 5 får inte ske förrän socialnämnden har underrättats. 
Vid särskilt allvarliga störningar i boendet gäller § 39 punkt 5 även om någon tillsägelse om rättelse inte har skett. Vid sådana störningar får uppsägning som gäller en bostadslägenhet ske utan föregående underrättelse till socialnämnden. En kopia av uppsägningen ska dock skickas till socialnämnden. Rättelseanmaning och underrättelse till socialnämnden krävs dock om störningarna inträffat under tid då lägenheten varit upplåten i andra hand på sätt som anges i § 24.
Är nyttjanderätten förverkad på grund av förhållande, som avses i § 39 punkterna 1-3, 5-7 eller 9 ovan men sker rättelse innan föreningen har sagt upp bostadsrättshavaren till avflyttning, får han eller hon inte därefter skiljas från lägenheten på den grun­den. Detta gäller dock inte om nyttjanderätten är förverkad på grund av sådana särskilt allvarliga störningar i boendet som avses i § 23 fjärde stycket. 
Bostadsrättshavaren får inte heller skiljas från lägenheten om föreningen inte har sagt upp bostadsrättshavaren till avflyttning inom tre (3) månader från den dag då föreningen fick reda på förhållande som avses i § 39 punkt 4 eller 7.
En bostadsrättshavare kan skiljas från lägenheten på grund av förhållanden som avses i § 39 punkt 8 endast om föreningen har sagt upp bostadsrättshavaren till av­flyttning inom två (2) månader från det att föreningen fick reda på förhållandet. Om den brottsliga verksamheten har angetts till åtal eller om förundersökning har inletts inom samma tid, har föreningen dock kvar sin rätt till uppsägning intill dess att två (2) månader har gått från det att domen i brottmålet har vunnit laga kraft eller det rätts­liga förfarandet har avslutats på något annat sätt.
§ 4 Återvinning vid försenad årsavgiftsbetalning eller avgift för andrahandsupplåtelse
Är nyttjanderätten enligt § 39 punkt 1 a förverkad på grund av dröjsmål med betalning av årsavgift eller avgift för andrahandsupplåtelse, och har föreningen med anledning av detta sagt upp bostadsrättshavaren till avflyttning, får han eller hon på grund av dröjsmålet inte skiljas från lägenheten
    1. om avgiften – när det är fråga om en bostadslägenhet – betalas inom tre (3) veckor från det
    a) att bostadsrättshavaren på sådant sätt som anges i 7 kap. 27-28 §§ bostadsrättslagen har delgetts underrättelse om möjligheten att få tillbaka lägenheten genom att betala avgiften inom denna tid, och
    b) meddelande om uppsägningen och anledningen till denna har lämnats till socialnämnden i den kommun där lägenheten är belägen, eller
    2. om avgiften – när det är fråga om en lokal – betalas inom två (2) veckor från det att bostadsrättshavaren på sådant sätt som anges i 7 kap. 27-28 §§ bostadsrättslagen har delgetts underrättelse om möjligheten att få tillbaka lägenheten genom att betala avgiften inom denna tid.
Är det fråga om en bostadslägenhet får en bostadsrättshavare inte heller skiljas från lägenheten om han eller hon har varit förhindrad att betala avgiften inom den tid som anges i första stycket 1 på grund av sjukdom eller liknande oförutsedd omständighet och avgiften har betalats så snart det var möjligt, dock senast när tvisten om avhysning avgörs i första instans.
Första stycket gäller inte om bostadsrättshavaren, genom att vid upprepade tillfällen inte betala avgiften inom den tid som anges i § 39 punkt 1 a, har åsidosatt sina förpliktelser i så hög grad att han eller hon skäligen inte bör få behålla lägenheten.
Beslut om avhysning får meddelas tidigast tredje vardagen efter utgången av den tid som anges i första stycket 1 eller 2.
§ 5 Skyldighet att avflytta
Sägs bostadsrättshavaren upp till avflyttning av någon orsak som anges i § 39 punkt 1, 4–6 eller 8, är han eller hon skyldig att flytta genast.
Sägs bostadsrättshavaren upp av någon orsak som anges i § 39 punkt 2, 3, 7 eller 9, får han eller hon bo kvar till det månadsskifte som inträffar närmast efter tre månader från uppsägningen, om inte rätten ålägger honom eller henne att flytta tidigare. Detsamma gäller om uppsägningen sker av orsak som anges i § 39 punkt 1 a och bestämmelserna i § 42 tredje stycket är tillämpliga.
Vid uppsägning i andra fall av orsak som anges i § 39 punkt 1 a tillämpas övriga bestämmelser i § 42.
§ 6 Rätt till ersättning för skada vid uppsägning
Om föreningen säger upp bostadsrättshavaren till avflyttning, har föreningen rätt till ersättning för skada.
§ 7 Förfarandet vid uppsägning
En uppsägning ska vara skriftlig och delges den som söks för uppsägning.
§ 8 Tvångsförsäljning
Har bostadsrättshavaren blivit skild från lägenheten till följd av uppsägning i fall som avses i § 39 ovan, ska bostadsrätten tvångsförsäljas enligt 8 kap. bostadsrättslagen så snart som möjligt, om inte föreningen, bostadsrättshavaren och de kända borge­närer vars rätt berörs av försäljningen kommer överens om något annat. Försälj­ningen får dock skjutas upp till dess att brister som bostadsrättshava­ren svarar för blivit åtgärdade.
Tvångsförsäljning genomförs av Kronofogden efter ansökan av bostads­rättsför­eningen.
Styrelse och valberedning
§ 1 Allmänt
Föreningens angelägenheter ska handhas av en styrelse vars uppgift är att före­träda före­ningen och ansvara för att föreningens organisation, ekonomi och andra angelägenheter sköts på ett tillfredsstäl­lande sätt.
Styrelsen ska arbeta för utbildning av och information till medlemmarna samt lösa frågor i samband med sköt­seln av föreningens egendom så att medlemmarnas trivsel och aktiva del­tagande i verk­samheten främjas.
Styrelsen ska med hänsyn till bostads­rättshavarnas olika förutsättningar skapa likvärdiga möjligheter för alla att nyttja bostadsrätten.
§ 2 Ledamöter och suppleanter
               Mandatperiod
Styrelseledamöter och suppleanter väljs för en period av högst två (2) år. Rollen som styrelseordförande utses årligen (ordföranden är dock fortfarande ledamot av styrelsen och kan vara utsedd som styrelseledamot för längre tid). Styrel­seledamot och suppleant kan omväljas. Om en helt ny sty­relse väljs på förenings­stämma ska man­dattiden för hälften, eller vid udda tal när­mast högre antal, vara ett år.
Suppleanter inträder i den ordning de är valda såvida inte stämman har valt person­liga suppleanter.
För det fall vakanser uppkommer efter ledamöter eller suppleanter under man­datperioden ska dessa ersättas senast vid närmast därpå följande ordinarie förenings­stämma. Vid val efter va­kanser gäller att ny ledamot eller suppleant utses av den som utsåg den ledamot eller suppleant som ska ersättas.
               Antalet styrelseledamöter och suppleanter samt utseende därav
Styrelsen ska bestå av 3-7 styrelseledamöter och 2-6 styrelsesupplean­ter vilka utses enligt föl­jande,
    a) föreningsstämman väljer två (2) till sex (6) ledamöter samt minst två (2) och högst sex (6) supple­anter,
    b) Riksbyggen utser en (1) ledamot.
Valbar som styrelseledamot eller suppleant är:
    1. Medlem i föreningen 
    2. Person som tillhör medlems familjehushåll och är bosatt i föreningens hus
    3. Styrelseledamot eller delägare i medlem som är juridisk person
Vidare är person som utsetts av Riksbyggen behörig att vara ledamot. 
Den som är underårig, i konkurs, har näringsförbud eller har förval­tare enligt 11 kap. 7 § föräldrabalken kan inte vara sty­relseledamot eller suppleant.
§ 3 Ordförande, sekreterare med flera
Om inte föreningsstämman beslutar annat, ska styrelsen bland ordinarie ledamöter utse ordförande vid det styrelse­sammanträde som hålls i anslutning till den ordinarie före­ningsstämman eller i anslutning till extra föreningsstämma om styrelseval har förekommit på sådan stämma. Om stämman väljer att utse ordförande ska styrel­sen bland ordinarie ledamöter utse en vice ordfö­rande. Vid samma styrelsesam­manträde ska även sekreterare, brandskyddsansvarig, och i förekommande fall, elanläggningsansvarig, utbildningsansvarig samt miljöansvarig utses. 
§ 4 Sammanträden
Ordföranden ska se till att sammanträde hålls när så behövs.
Styrelseledamot har rätt att begära att styrelsen ska sammankallas. Sådan begäran ska framställas skriftligen med angivande av vilket ärende ledamoten vill att styrel­sen ska behandla. Ordföranden är om sådan framställan görs skyldig att samman­kalla styrelsen.
§ 5 Styrelsens beslutsförhet
Styrelsen är beslutsför om mer än hälften av antalet ledamöter är närvarande vid samman­trädet. Mer än hälften av de närvarande ledamöterna måste rösta för ett beslut för att det ska bli giltigt. Vid lika röstetal har styrelsens ordförande utslagsröst. 
Om alla ledamöter inte är närvarande måste dessutom mer än 1/3 av hela antalet ledamöter (dvs. mer än 1/3 av så många man skulle ha varit, om man vore fulltalig) ha röstat för beslutet. 
Om ledamot tillkommer eller frånfaller under sammanträdets gång (exempelvis på grund av jäv) måste en ny bedömning av beslutsförheten göras. 
Beslut får inte fattas i ett ärende, om inte samtliga styrelseledamöter, för det fall det är möjligt, har
    1. fått tillfälle att delta i ärendets behandling och
    2. fått ett tillfredsställande underlag för att avgöra ärendet. 
Styrelsen eller en ställföreträdare får inte följa sådana föreskrifter av föreningsstäm­man som står i strid med bostadsrättslagen, lagen om ekonomiska föreningar eller dessa stadgar.
§ 6 Protokoll
Vid styrelsens sammanträden ska protokoll föras. Protokollet ska undertecknas eller justeras av ordföranden och en ytterligare ledamot som styrelsen utser. Om suppleant har ersatt ledamot kan suppleant utses att justera protokoll. 
Tid för sammanträdet, vilka som närvarat samt vilka beslut som fattats ska anges i protokollet. Styrelseledamöterna har rätt att få avvikande mening antecknad i protokollet. Protokollen ska föras i nummerföljd och förvaras på betryg­gande sätt.
Endast styrelseledamot, suppleant och revisor har rätt att ta del av styrelsens protokoll. Styrelsen kan dock besluta om att låta annan person ta del av styrelsens protokoll. 
§ 7 Vissa beslut
               Beslut om inteckning med mera
Styrelsen eller av styrelsen befullmäktigad företrädare för föreningen får besluta om in­teckning eller annan inskrivning i föreningens fasta egendom eller tomträtt.
               Beslut om bostadsrättstillägg
Styrelsen eller av styrelsen befullmäktigad företrädare för föreningen får besluta att teckna försäkring som omfattar bostadsrättshavarens underhålls- och reparationsansvar, så kallat bostadsrättstillägg. 
               Beslut om avyttring av föreningens fastighet/tomträtt med mera
Styrelsen eller annan ställföreträdare för föreningen får inte utan föreningsstämmans be­myndigande avhända föreningen dess fasta egendom eller tomträtt. 
Styrelsen får inte heller besluta om rivning, om väsentliga förändringar eller till- och/eller ombygg­nad av föreningens egendom utan föreningsstämmans godkän­nande.
               Kollektivanslutning bredband, telefoni, TV med mera 
Styrelsen eller av styrelsen befullmäktigad företrädare för föreningen får inte utan föreningsstämmans bemyndigande träffa avtal om att ansluta lägenheterna till bredband, telefoni, TV-betalkanaler eller liknande förmedlade tjänster. Har stämman givit styrelsen ett generellt bemyndigande får styrelsen förlänga eller ingå nya avtal av liknande slag.
§ 8 Firmateckning
Föreningens firma tecknas, förutom av styrelsen i sin helhet, av styrelsens ledamö­ter två i förening. 
§ 9 Besiktningar
Styrelsen ska fortlöpande företa erforderliga besiktningar av föreningens egendom som föreningen har underhållsansvaret för och i årsredovis­ningens förvaltningsberättelse avge redogörelse för kommande un­derhållsbehov och under året vid­tagna underhållsåtgärder av större omfattning.
§ 10 Likhetsprincipen
Styrelsen eller annan ställföreträdare för föreningen får inte företa en handling eller annan åtgärd som är ägnad att bereda en otillbörlig fördel åt en medlem eller någon annan till nackdel för föreningen eller annan medlem.
§ 11 Valberedning
Vid ordinarie föreningsstämma (årsstämma) utses årligen minst två (2) personer till att vara ledamöter i valberedningen. Deras uppdrag gäller för tiden fram till dess nästa ordinarie stämma (årsstämma) hållits.
Valberedningens främsta uppgift är att föreslå valbara och lämpliga kandidater till förtroendeposter som föreningsstämman ska välja. Därutöver ska valberedningen föreslå arvoden och ev. andra ersättningar till styrelseledamöter, suppleanter, revisorer och revisorssuppleanter och i förekommande fall andra förtroendevalda.
Föreningsstämma
§ 1 När stämma ska hållas
Ordinarie föreningsstämma (årsstämma) ska hållas inom sex (6) månader efter utgången av varje rä­kenskapsår, dock tidigast tre (3) veckor efter det att revisorerna överlämnat sin berättelse.
Extra stämma ska hållas om styrelsen finner skäl att hålla föreningsstämma före nästa ordinarie stämma. Sådan stämma ska även hållas när det för uppgivet ändamål skriftligen begärs av en revisor eller av minst en tiondel av samtliga röstberätti­gade medlemmar. Kallelse ska utfärdas inom två (2) veckor från den dag då sådan begäran kom in till föreningen.
Föreningsstämman ska hållas på den ort där styrelsen har sitt säte. Styrelsen kan dock besluta om att stämman ska hållas digitalt, helt eller delvis. Om föreningsstämman ska hållas helt digitalt ställs särskilda krav på kallelsen, se § 60. 
När stämman hålls digitalt, helt eller delvis, är den digitala delen öppen för utomstående utan särskilt stämmobeslut. Ombud, biträden och andra stämmofunktionärer har alltid rätt att närvara vid föreningsstämman. 
§ 2 Dagordning
Vid ordinarie stämma (årsstämma) ska förekomma:
    a) Stämmans öppnande
    b) Fastställande av röstlängd
    c) Val av stämmoordförande
    d) Anmälan av stämmoordförandens val av protokollförare
    e) Val av en person som jämte stämmoordföranden ska justera protokollet
    f) Val av rösträknare
    g) Fråga om stämman blivit i stadgeenlig ordning utlyst
    h) Framläggande av styrelsens årsredovisning
    i) Framläggande av revisorernas berättelse
    j) Beslut om fastställande av resultat- och balansräkning
    k) Beslut om resultatdisposition
    l) Fråga om ansvarsfrihet för styrelseledamöterna
    m) Beslut angående antalet styrelseledamöter och suppleanter
    n) Fråga om arvoden och andra eventuella ersättningar åt styrelseledamöter och suppleanter, revisorer och valberedning
    o) Beslut om stämman ska utse styrelseordförande samt i förekommande fall val av styrel­seordfö­rande
    p) Val av styrelseledamöter och suppleanter
    q) Val av revisorer och revisorssuppleanter
    r) Val av valberedning
    s) Av styrelsen till stämman hänskjutna frågor samt av medlemmar anmälda ärenden (motioner) som angetts i kallelsen
    t) Stämmans avslutande
Vid extra föreningsstämma ska förutom ärenden enligt a-g samt t ovan förekomma endast de ärenden för vilka stämman utlysts och vilka angivits i kallelsen.
Föreningsstämman öppnas av styrelsens ordförande eller, vid förfall för denne, an­nan per­son som styrelsen därtill utser.
Stämman får besluta om ett samlat arvode till flera eller samtliga styrelseledamöter som därefter fördelas av styrelsen. 
§ 3 Kallelse
               Ordinarie stämma (årsstämma)
Kallelse till ordinarie föreningsstämma ska tidigast sex (6) veckor och senast två (2) veckor före stämman anslås digitalt eller på väl synlig plats inom föreningens fastighet. Därutöver ska kallelsen lämnas genom skriftligt meddelande i medlemmarnas brevinkast/brevlådor/fastighetsboxar eller skickas med elektroniska hjälpmedel såsom e-post till de medlemmar som uppgivit en e-postadress. Om medlem uppgivit en annan postadress ska kallelsen i stället skickas dit. I vissa särskilda fall ställs högre krav på elektronisk kallelse, se separat avsnitt nedan.
I kallelsen ska ge­nom hänvis­ning till § 59 i stadgarna eller på annat sätt anges vilka ärenden som ska förekomma till behandling vid stämman. Om förslag till ändring av stadgarna ska behandlas, ska det fullständiga innehållet av ändringen anges i kallelsen. Om text föreslås tas bort ska även detta framgå.
Om det krävs för att föreningsstämmobeslut ska bli giltigt att det fattas på två stämmor får kallelse till den senare stämman inte utfärdas innan den första stäm­man har hållits. I en sådan kallelse ska det anges vilket beslut den första stämman har fattat.
               Extra stämma
Kallelse till extra föreningsstämma ska på motsvarande sätt ske tidigast sex (6) veckor och senast två (2) veckor före stämman, varvid det eller de ärenden för vilka stämman utlyses ska anges. Dessa kallelsefrister gäller även om föreningsstämman ska behandla
    1. en fråga om ändring av stadgarna
    2. en fråga om likvidation, eller
    3. en fråga om att föreningen ska gå upp i en annan juridisk person genom fusion.
               Särskilt om elektronisk kallelse
Föreningen får skicka kallelser till stämma med elektroniska hjälpmedel såsom e-post. I vissa särskilda fall ställs dock högre krav på kallelsen. Dessa fall anges i lag och är:
    1. om en stämma ska hållas på annan tid än vad som bestämts i stadgarna
    2. om stämman ska behandla särskilda stadgeändringar som ökar medlemmarnas skyldigheter att betala insatser/avgifter, minskar rätten till återbetalning av insatser enligt 10 kap. lag (2018:672) om ekonomiska föreningar, rätten till vinst inskränks eller rätten till tillgångar vid föreningens upplösning inskränks (se lag om ekonomiska föreningar för fullständig redogörelse)
    3. stämman ska besluta om fusion, likvidation eller förenklad avveckling av föreningen.
I dessa fall måste kallelse lämnas genom skriftligt meddelande i medlemmarnas brevinkast/brevlådor/fastighetsboxar. Om medlem uppgivit en annan postadress ska kallelsen i stället skickas dit.
§ 4 Motioner
Medlem som önskar få visst ärende behandlat vid ordinarie föreningsstämma ska skriftli­gen anmäla ärendet till styrelsen senast en (1) månad efter räkenskapsårets utgång, eller den senare tidpunkt styrelsen kan besluta om. Ärendet ska tas med i kallelsen till stämman.
§ 5 Rösträtt, ombud och biträde 
På föreningsstämma har varje medlem en röst. Innehar flera medlemmar bostads­rätt ge­mensamt har de dock endast en röst tillsammans. Medlem som innehar flera bostadsrätter har också endast en röst. Om flera medlemmar gemensamt äger flera bostadsrätter kan de dock avlägga en röst var.
Rösträtt på föreningsstämman har endast den medlem som fullgjort sina ekonomiska förpliktelser mot föreningen enligt dessa stadgar och lag.
En medlems rätt vid föreningsstämma utövas av medlemmen personligen eller den som är medlemmens ställföreträdare enligt lag eller genom ombud med skriftlig daterad och undertecknad fullmakt. Fullmakten gäller högst ett (1) år från utfärdandet. 
Medlem får företrädas av valfritt ombud. Ombud får bara företräda en medlem. Medlem får medföra ett valfritt biträde.
§ 6 Beslut och omröstning 
Föreningsstämmans mening är den som har fått mer än hälften av de avgivna rös­terna, eller vid lika röstetal den mening som stämmoordföranden biträder. Vid val anses den vald som har fått de flesta rösterna. Vid lika röstetal avgörs valet genom lottning.
Första stycket gäller inte för sådana beslut som för sin giltighet kräver särskild ma­joritet enligt dessa stadgar eller enligt lag.
Alla omröstningar vid föreningsstämma sker öppet, om inte närvarande röstberätti­gad medlem vid personval begär sluten omröstning.
§ 7 Särskilda villkor för vissa beslut
För att ett beslut i fråga som anges i denna paragraf ska vara giltigt krävs att det har fattats på en föreningsstämma och att följande bestämmelser har iakttagits:
               1. Ändring av insats som rubbar inbördes förhållanden
Om beslutet innebär ändring av någon insats och medför rubbning av det inbördes förhållandet mellan insatserna, ska samtliga bostadsrättshavare som berörs av ändringen ha gått med på beslutet. Om enighet inte uppnås, blir beslutet ändå giltigt om minst två tredjedelar av de berörda bostadsrättshavarna har gått med på beslutet och det dessutom har godkänts av hyresnämnden.
               1 a. Ökning av samtliga insatser utan rubbning av inbördes förhållanden
Om beslutet innebär en ökning av samtliga insatser utan att förhållandet mellan de inbördes insatserna rubbas, ska alla bostadsrättshavarna ha gått med på beslutet. Om enighet inte uppnås, blir beslutet ändå giltigt om minst två tredjedelar av de röstande har gått med på beslutet och det dessutom har godkänts av hyresnämnden. Hyresnämnden ska godkänna beslutet om detta inte framstår som otillbörligt mot någon bostadsrättshavare.
               2. Förändring eller ianspråktagande av bostadsrättslägenhet 
Om beslutet innebär att en lägenhet som upplåtits med bostadsrätt kommer att förändras eller i sin helhet behöva tas i anspråk av föreningen med anledning av en om- eller tillbyggnad, ska bostadsrättshavaren ha gått med på beslutet. Om bostadsrättshavaren inte ger sitt samtycke till ändringen, blir beslutet ändå giltigt om minst två tredjedelar av de röstande har gått med på beslutet och det dessutom har godkänts av hyresnämnden.
               3. Utvidgning av föreningens verksamhet 
Om beslutet innebär utvidgning av föreningens verksamhet, ska minst två tredjedelar av de röstande ha gått med på beslutet.
               4. Överlåtelse av hus med bostadsrätt 
Om beslutet innebär överlåtelse av ett hus som tillhör föreningen, i vilket det finns en eller flera lägenheter som är upplåtna med bostadsrätt, ska beslutet ha fattats på det sätt som gäller för beslut om likvidation enligt 17 kap. 1-2 §§ lagen (2018:672) om ekonomiska föreningar. Minst två tredjedelar av bostadsrättshavarna i det hus som ska överlåtas ska dock alltid ha gått med på beslutet.
               5. Ändring av andelstal som rubbar inbördes förhållanden 
Om beslutet innebär ändring av något andelstal och medför rubbning av det inbördes förhållandet mellan andelstalen blir beslutet giltigt om minst tre fjärdedelar av de röstande har gått med på beslutet. Stämmobeslut avseende ändrade andelstal krävs dock inte vid ny- eller tilläggsupplåtelse av bostadsrätter, även om övriga bostadsrättshavares inbördes förhållande rubbas pga. upplåtelsen så länge inte någon av övriga bostadsrättshavare får en högre årsavgift än tidigare.
Föreningen ska genast underrätta den som har pant i bostadsrätten och som är känd för föreningen om ett beslut enligt punkt 2 eller 4 ovan.
§ 8 Ändring av stadgarna
               Majoritetskrav
Ett beslut om ändring av föreningens stadgar är giltigt om samtliga röst­berätti­gade är ense om det. Beslutet är även giltigt, om det fattas av två på varandra följande föreningsstämmor och minst 2/3, eller det högre antal som anges nedan, av de röstande på den senare stämman gått med på beslu­tet.
Om beslutet avser ändring av de grunder enligt vilka årsavgifter ska beräknas ford­ras att minst 3/4 av de röstande på den senare stämman gått med på beslutet.
Om beslutet innebär att en medlems rätt till föreningens behållna tillgångar vid dess upp­lösning in­skränks, fordras att samtliga röstande på den senare stämman gått med på beslu­tet.
Ett beslut som innebär att en medlems rätt att överlåta sin bostadsrätt inskränks är giltigt endast om samtliga bostadsrättshavare vars rätt berörs av ändringen gått med på beslutet.
               Godkännande av Riksbyggen och registrering 
Utöver vad som krävs enligt ovan gäller för att beslutet ska vara giltigt att Riksbyg­gen godkänner detsamma. 
Ett beslut om ändring av stadgarna ska genast anmälas för registrering hos Bolagsverket. Beslutet får inte verkställas förrän registreringen har skett.
Årsredovisning, räkenskaper och revision
§ 1 Räkenskapsår
Föreningens räkenskapsår omfattar tiden från och med [datum] till och med [datum].
§ 2 Årsredovisning och fördelning av överskott
Styrelsen ska senast sex (6) veckor innan årsstämman till förening­ens revisorer överlämna en årsredovisning innehållande förvaltningsberät­telse, resultat- och balansräkning. 
Eventuellt överskott i föreningens verksamhet ska avsättas till fond för planerat underhåll, dispositionsfond eller balanseras i ny räkning.
§ 3 Revisorer
För granskning av styrelsens förvaltning och föreningens räkenskaper utses årligen vid or­dinarie föreningsstämma för tiden fram till dess nästa ordinarie stämma hållits två (2) revisorer och en (1) till två (2) revi­sorssuppleanter, av vilka en revisor och en suppleant bör vara auktoriserad eller godkänd revisor.
Om registrerat revisionsbolag utses till revisor ska ingen suppleant utses för den revisorn. 
§ 4 Revisorernas granskning
Revisorerna ska i den omfattning som följer av god revisionssed granska före­ningens årsredo­visning jämte räkenskaperna samt styrelsens förvaltning. Reviso­rerna ska följa de särskilda föreskrif­ter som beslutats på föreningsstämman, om de inte strider mot lag, dessa stadgar eller god revisionssed.
Revisorerna ska för varje räkenskapsår avge en i enlighet med lag om ekonomiska före­ningar före­skriven revisionsberättelse till föreningsstämman.
Revision ska vara verkställd och berättelse däröver inlämnad till styrelsen inom tre (3) veckor efter det styrelsen avlämnat årsredovisningen till revisorerna.
För det fall revisorerna i sin revisionsberättelse har gjort anmärkningar mot styrel­sens för­valtning ska styrelsen avge skriftlig förklaring till stämman.
§ 5 Årsredovisningen och revisorernas berättelse 
Styrelsens årsredovisning, revisionsberättelsen samt i förekommande fall styrelsens yttran­de över revisionsberättelsen ska hållas tillgängliga, i fysisk eller digital form, för medlemmarna senast två (2) veckor före årsstämman. Handlingarna ska skickas ut fysiskt till den medlem som så begär.
Övrigt
§ 1 Medlemskap i Riksbyggen intresseförening
För medlemskap i Riksbyggen ekonomisk förening krävs att bostadsrättsföreningen är medlem i intresseföreningen för Riksbyggens bostadsrättsföreningar där bostadsrättsföreningen har sin verk­samhet och via denna är andelsägare i Riksbyggen ekonomisk förening.
Beslut som innebär att föreningen inte längre kommer att vara medlem i intresseföreningen blir giltigt om samtliga röstberättigade är ense om det. Beslutet är även giltigt, om det har fattats på två på varandra följande föreningsstämmor och minst 2/3 av de röstande på den senare stämman gått med på beslutet. 
§ 2 Meddelanden till medlemmarna
Om inte annat anges i dessa stadgar eller lag ska meddelanden till medlemmarna ske ge­nom anslag digitalt eller på väl synlig plats inom föreningens fastighet, genom utdelning i medlemmarnas brevinkast/brevlådor/fastighetsboxar, eller skickas med elektroniska hjälpmedel såsom e-post till de medlemmar som uppgivit en e-postadress och samtyckt därtill.
§ 3 Fördelning av tillgångar om föreningen upplöses
Upplöses föreningen ska, sedan verksamheten lagligen avvecklats, uppkommet överskott tillfalla bostadsrättshavarna och fördelas i förhållande till insatserna.
§ 4 Annan lagstiftning
I allt som rör föreningens verksamhet gäller utöver dessa stadgar, bostadsrättsla­gen, lagen om eko­nomiska föreningar, liksom annan lag som berör föreningens verksamhet. Om be­stämmelser i dessa stadgar framledes skulle komma att stå i strid med tvingande lagstift­ning gäller lagens bestämmelser.
______
Undertecknade intygar att ovanstående stadgar antogs vid föreningsstämma
den [dag månad år] samt [dag månad år].

Ort och datum






Namnförtydligande

Namnförtydligande

Ovanstående stadgar har godkänts av Riksbyggen.
Stockholm den

Riksbyggen ekonomisk förening

Enligt fullmakt